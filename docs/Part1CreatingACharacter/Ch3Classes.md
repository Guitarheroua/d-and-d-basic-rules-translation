---
layout: default
permalink: /ch3-classes
title: Розділ 3 Класи
parent: Частина 1 Створення Персонажа
nav_order: 3
---

Шукачі пригод — це незвичні істоти, яких підштовхує до руху жага до життєвих вражень, на які інші ніколи б не наважилися. Це герої, які досліджують темні куточки світу і долають випробування, яким більшість жінок і чоловіків ніколи б не змогли протистояти.

Клас є основним мірилом талантів твого персонажа. Це не просто його професія, це — його покликання. Клас формує твоє уявлення про світ і взаємодію з ним, а також твоє відношення до інших створінь і сил мультивсесвіту. Боєць, наприклад, може дивитися на світ прагматично, з точки зору стратегії та маневрів, і бачити себе всього лише пішаком у великій грі. Жрець навпаки, може бачити себе в якості обраного учасника грандіозного плану божества, або конфлікту, який назріває між різними богами. У бійця є зв’язки в організаціях найманців або військах, а жрець може знати безліч священиків, паладинів і цілителів, які розділяють його релігійні вірування.

Твій клас дає тобі цілий ряд особливих умінь, таких як майстерність бійця у володінні зброєю і обладунками, або уміння виконувати заклинання у чарівника. На нижчих рівнях твій клас дає тобі лише два або три уміння, проте при досягненні вищих рівнів ти будеш здобувати нові здібності, а твої існуючі уміння покращаться. Опис кожного класу в цьому розділі включає в себе таблицю з коротким переліком всіх переваг, які ти отримуєш на кожному рівні, а також детальний опис кожної з них.

Шукачі пригод іноді можуть розвиватись одразу в декількох класах. Спритник може поміняти життєвий шлях і почати освоювати клас жерця паралельно продовжуючи вдосконалюватися як спритник. Ельфи відомі тим, що поєднують військову майстерність з магічною підготовкою, і розвиваються як бійці та чарівники одночасно. Опціональні правила такого комбінування класів називаються мультикласовістю, і описані в *Player’s Handbook*.

Чотири класи, перерахованих в таблиці «Класи», зустрічаються майже у всіх світах D&D і визначають найбільш типових шукачів пригод. See the *Player’s Handbook* for information about other classes.

**Класи**

| **Клас** |                                             **Опис**                                             | **Кубик Здоров’я** | **Основна хар-ка**  |   **Кидки рятунку**    |                                              **Володіння обладунками і зброєю** |
| :------- | :----------------------------------------------------------------------------------------------: | :----------------: | :-----------------: | :--------------------: | ------------------------------------------------------------------------------: |
| Жрець    | Священнослужитель-заступник, який володіє божественною магією та перебуває на службі у вищих сил |         к8         |      Мудрість       |   Мудрість і Харизма   |                                  Легкі та середні обладунки, щити, проста зброя |
| Боєць    |                Майстер бою, який професійно володіє різною зброєю та обладунками                 |        к10         | Сила або Вправність |     Сила і Статура     |                                     Усі обладунки, щити, проста та бойова зброя |
| Спритник |  Шахрай, який покладається на скритність і обман для подолання супротивників та інших перешкод   |         к8         |     Вправність      | Вправність та Інтелект | Легкі обладунки, проста зброя, довгі мечі, короткі мечі, рапіри, ручні арбалети |
| Чарівник |                  Вчений заклинатель, здатний маніпулювати структурою реальності                  |         к6         |      Інтелект       |  Інтелект і Мудрість   |                         Бойові посохи, дротики, кинджали, легкі арбалети, пращі |

## Жрець

Звівши руки і погляд до небес, ельф заводить пісню і починає сяяти внутрішнім світлом, яке проливається на його бойових товаришів та лікує їхні рани.

Розспівуючи наспів слави, дверг широко розмахує своєю сокирою, прорубуючи ряди орків, які виступили проти нього, вигукуючи хвалу богам з кожним полеглим ворогом.

Посилаючи прокляття на сили нежиті, жінка піднімає свій священний символ, з якого ллється світло, що відкидає зомбі, які юрмляться біля її супутників.

Жерці є посередниками між світом смертних і далекими світами богів. Настільки ж різні, як і самі боги, яким вони служать, жерці невтомно втілюють волю своїх покровителів. На відміну від звичайного проповідника, жерці здатні направляти божественну енергію.

### Цілителі І Воїни

Магія жерців є силою богів, через яких вона витікає в світ. Жерці є провідниками цієї енергії, проявляючи її у вигляді чудотворних ефектів. Боги не дають цю владу всім, хто звертається до них, а тільки тим, хто обраний виконувати високе покликання.

Ті, хто використовує божественну магію, не покладаються на навчання або тренування. Жрець може розучити шаблонні молитви і стародавні ритуали, але здатність читати заклинання залежить від відданості та інтуїтивного відчуття волі божества.

Жерці поєднують корисну магію зцілення та натхнення союзників із заклинаннями, які шкодять і перешкоджають ворогам. Вони можуть викликати страх і захоплення, накласти прокляття або хвороби, отруїти, і навіть закликати полум’я з небес для знищення своїх супротивників. Зустрівшись із грішниками, яким допоможе тільки удар булавою по голові, жерці покладаються на свою бойову підготовку, яка дозволяє їм вступити в ближній бій із силами богів на своєму боці.

### Божественні Посередники

Не кожен віруючий або священнослужитель у храмі чи святилищі є жерцем. Деяким проповідникам судилось просте життя службовця в церкві, виконуючи волю своїх богів за допомогою молитви і пожертв, а не за допомогою магії і сили зброї. У деяких містах духовенство займає політичні посади, або розглядається як трамплін до більш високих сходинок влади, і взагалі не спілкується з богом. Справжні жерці — рідкість в більшості ієрархій.

Якщо жрець вдається до життя шукача пригод, то, як правило, через те, що його бог вимагає цього. Переслідуючи мету богів, ти часто потрапляєш у небезпечні ситуації поза стінами цивілізацій, де доводиться карати зло і шукати святі реліквії в древніх гробницях. Багато жерців також мусять захищати послідовників своїх божеств, що може привести до битви з несамовитими орками, ведення переговорів про мир між воюючими державами, або закриття порталу, через який у світ може пройти князь демонів.

Більшість мандрівних жерців підтримують певний зв’язок з храмами і орденами, які поділяють їхню віру. Храм може попросити допомоги у жерця, а верховний священик має право відкрито наказувати йому.

### Створення Жерця

Якщо ти створюєш жерця, важливо визначити, якому божеству ти служиш, і які принципи втілює твій персонаж. Додаток Б містить список багатьох богів мультивсесвіту. Порадься з Майстром, щоб дізнатися, які божества існують у вашій кампанії.

Як тільки ти обрав божество, визначся з відношенням твого жерця до цього бога. Ти став його служителем добровільно? Чи бог сам вибрав тебе, змушуючи тебе служити і не рахуючись з твоїми побажаннями? Як священики в храмах твоєї віри сприймають тебе — як героя чи як порушника порядку? Які твої кінцеві цілі? Чи є у твого божества спеціальне доручення для тебе? Може ти прагнеш довести собі, що ти гідний великих досягнень?

#### Швидке Створення (Жрець)

Ти можеш швидко створити жерця, дотримуючись цих рекомендацій. По-перше, у твоєї Мудрості повинен бути найвищий показник. Наступною за величиною характеристикою повинна бути твоя Сила або Статура. По-друге, вибери передісторію «служитель».

**Жрець**

| **Рівень** | **Бонус майстерності** |                                   **Уміння**                                   | **Відомі заговори** |       |       |       |       |       |       |       |       |       |
| :--------- | :--------------------: | :----------------------------------------------------------------------------: | :-----------------: | :---: | :---: | :---: | :---: | :---: | :---: | :---: | :---: | ----: |
|            |                        |                                                                                |                     | **1** | **2** | **3** | **4** | **5** | **6** | **7** | **8** | **9** |
| 1          |           +2           |                    Виконання заклинань, Божественний Домен                     |          3          |   2   |   -   |   -   |   -   |   -   |   -   |   -   |   -   |     - |
| 2          |           +2           |         Божественний канал (1/відпочинок), Уміння Божественного Домену         |          3          |   3   |   -   |   -   |   -   |   -   |   -   |   -   |   -   |     - |
| 3          |           +2           |                                       —                                        |          3          |   4   |   2   |   -   |   -   |   -   |   -   |   -   |   -   |     - |
| 4          |           +2           |                            Підвищення характеристик                            |          4          |   4   |   3   |   -   |   -   |   -   |   -   |   -   |   -   |     - |
| 5          |           +3           |                             Знищення нежиті (ПН ½)                             |          4          |   4   |   3   |   2   |   -   |   -   |   -   |   -   |   -   |     - |
| 6          |           +3           |         Божественний канал (2/відпочинок), Уміння Божественного Домену         |          4          |   4   |   3   |   3   |   -   |   -   |   -   |   -   |   -   |     - |
| 7          |           +3           |                                       —                                        |          4          |   4   |   3   |   3   |   1   |   -   |   -   |   -   |   -   |     - |
| 8          |           +3           | Підвищення характеристик, Знищення не-житі (ПН 1), Уміння Божественного Домену |          4          |   4   |   3   |   3   |   2   |   -   |   -   |   -   |   -   |     - |
| 9          |           +4           |                                       —                                        |          4          |   4   |   3   |   3   |   3   |   1   |   -   |   -   |   -   |     - |
| 10         |           +4           |                             Божественне втручання                              |          5          |   4   |   3   |   3   |   3   |   2   |   -   |   -   |   -   |     - |
| 11         |           +4           |                             Знищення нежиті (ПН 2)                             |          5          |   4   |   3   |   3   |   3   |   2   |   1   |   -   |   -   |     - |
| 12         |           +4           |                            Підвищення характеристик                            |          5          |   4   |   3   |   3   |   3   |   2   |   1   |   -   |   -   |     - |
| 13         |           +5           |                                       —                                        |          5          |   4   |   3   |   3   |   3   |   2   |   1   |   1   |   -   |     - |
| 14         |           +5           |                             Знищення нежиті (ПН 3)                             |          5          |   4   |   3   |   3   |   3   |   2   |   1   |   1   |   -   |     - |
| 15         |           +5           |                                       —                                        |          5          |   4   |   3   |   3   |   3   |   2   |   1   |   1   |   1   |     - |
| 16         |           +5           |                            Підвищення характеристик                            |          5          |   4   |   3   |   3   |   3   |   2   |   1   |   1   |   1   |     - |
| 17         |           +6           |              Знищення нежиті (ПН 4), Уміння Божественного Домену               |          5          |   4   |   3   |   3   |   3   |   2   |   1   |   1   |   1   |     - |
| 18         |           +6           |                      Божественний канал (3 / відпочинок)                       |          5          |   4   |   3   |   3   |   3   |   3   |   1   |   1   |   1   |     1 |
| 19         |           +6           |                            Підвищення характеристик                            |          5          |   4   |   3   |   3   |   3   |   3   |   2   |   1   |   1   |     1 |
| 20         |           +6           |                       Покращення Божественного втручання                       |          5          |   4   |   3   |   3   |   3   |   3   |   2   |   2   |   1   |     1 |

### Класові Уміння (Жрець)

Будучи жерцем, ти здобуваєш наступні класові уміння.

#### Здоров’я (Жрець)

**Кубик Здоров’я:** 1к8 за кожен рівень жерця
**Здоров’я на 1 рівні:** 8 + твій модифікатор Статури
**Здоров’я на вищих рівнях:** 1к8 (або 5) + твій модифікатор Статури за кожен рівень жерця після 1-го

#### Володіння (Жрець)

**Обладунками:** Легкі та середні обладунки, щити
**Зброєю:** Проста зброя
**Інструментами:** Немає
**Кидками рятунку:** Мудрість, Харизма
**Навичками:** Вибери дві: Аналіз поведінки, Історія, Медицина, Переконливість, Релігія.

#### Спорядження (Жрець)

Ти починаєш із наступним спорядженням в додаток до спорядження, яке отримав за свою передісторію:

- *(а)* булава або *(б)* бойовий молот (якщо володієш)
- *(а)* лускатий обладунок, *(б)* шкіряний обладунок або *(в)* кольчуга (якщо володієш)
- *(а)* легкий арбалет і 20 болтів або *(б)* будь-яка проста зброя
- *(а)* набір священика або *(б)* набір мандрівника
- Щит і святий символ

### Виконання Заклинань

Будучи провідником божественної сили, ти володієш здатністю виконувати заклинання. Загальні правила щодо виконання заклинань дивись у розділі 10, а в розділі 11 ти знайдеш список заклинань, доступних жерцеві.

#### Заговори

На 1 рівні ти знаєш три заговори на твій вибір зі списку заклинань жерця. Ти вивчиш додаткові заговори жерця на більш високих рівнях, як показано в колонці «Відомі заговори» таблиці «Жрець».

#### Підготовка Та Виконання Заклинань

В таблиці «Жрець» вказано, скільки магічних слотів у тебе є для виконання заклинань жерця 1-го і вищих рівнів. Щоб виконати заклинання, тобі необхідно витратити магічний слот як мінімум того ж рівня, що і саме заклинання. По завершенню тривалого відпочинку ти відновлюєш усі свої витрачені магічні слоти.

Тобі потрібно підготувати список заклинань жерця, які ти зможеш виконувати. Для цього, обери кількість заклинань жерця, рівну твоєму модифікатору Мудрості + твій рівень жерця (мінімум одне заклинання). Рівень кожного обраного заклинання не повинен перевищувати рівень найвищого наявного у тебе магічного слота.

Наприклад, якщо ти жрець 3 рівня, то у тебе є чотири магічні слоти 1-го рівня та два слота 2 рівня. Якщо твій модифікатор Мудрості становить +3, то твій список підготованих заклинань може включати в себе шість заклинань 1 або 2 рівня, в будь якій комбінації. Якщо ти підготував заклинання 1 рівня *лікування ран*, то ти можеш виконати його, витративши або магічний слот 1-го рівня або слот 2 рівня. Виконання заклинання не видаляє його із твого списку підготованих заклинань.

Ти також можеш змінювати свій список підготованих заклинань щоразу, коли завершуєш тривалий відпочинок. Підготовка нового списку заклинань жерця вимагає часу, проведеного в молитвах і медитації: не менше 1 хвилини за кожен рівень заклинання для кожного заклинання у твоєму списку.

#### Базова Характеристика

Заклинання жерця творяться за допомогою Мудрості, оскільки покладаються на віру в обране тобою божество. Ти використовуєш свою Мудрість щоразу, коли заклинання посилається на твою базову характеристику. Крім того, ти використовуєш Мудрість для визначення СК кидків рятунку від твоїх заклинань жерця, а також коли здійснюєш для них кидок атаки.

**СК рятунку від заклинань** = 8 + твій бонус майстерності + твій модифікатор Мудрості

**Модифікатор атаки заклинань** = твій бонус майстерності + твій модифікатор Мудрості

#### Виконання Ритуалів

Ти можеш виконати будь-яке підготоване тобою заклинання жерця як ритуал, якщо в описі цього заклинання стоїть помітка «ритуал».

#### Осередок Магії

Ти можеш використовувати святий символ (дивись в розділі 5) в якості осередку магії для твоїх заклинань жерця.

### Божественний Домен

Вибери один домен, пов’язаний із твоїм божеством: Буря, Війна, Життя, Знання, Обман, Природа або Світло. Всі домени детально розглянуті в кінці опису цього класу, і кожен включає приклади божеств, пов’язаних з ним. See the *Player’s Handbook* for details on all the domains.

Твій вибір дає тобі заклинання домену та інші уміння, коли ти обираєш його на 1 рівні. Він також дає тобі додаткові способи використання Божественного каналу, коли ти отримуєш це уміння на 2 рівні, а також додаткові здібності на 6, 8 і 17 рівнях.

#### Заклинання Домену

У кожного домену є список заклинань, до яких ти отримуєш доступ на вищих рівнях жерця. Як тільки ти отримуєш заклинання домену, воно завжди вважатиметься для тебе підготованим і його не треба враховувати до списку заклинань, які тобі можна підготувати щодня.

Якщо ти отримуєш доступ до заклинання, яке відсутнє у списку заклинань жерця, воно все одно буде вважатися для тебе заклинанням жерця.

### Божественний Канал

На 2 рівні ти отримуєш можливість направляти божественну енергію безпосередньо від свого божества, використовуючи її для живлення магічних ефектів. Для початку ти отримуєш два такі ефекти: Вигнання нежиті та ефект, який визначається твоїм доменом. Деякі домени можуть давати тобі додаткові ефекти під час здобуття тобою нових рівнів, що буде вказано в описі відповідного домену.

Коли ти використовуєш Божественний канал, ти обираєш, який ефект хочеш створити. Після цього тобі необхідно завершити короткий або тривалий відпочинок, щоб мати змогу використовувати Божественний канал знову.

Деякі ефекти Божественного Каналу вимагають зробити кидок рятунку. Коли ти використовуєш такий ефект у цьому класі, СК цього кидка дорівнює СК кидка рятунку від твоїх заклинань жерця.

Починаючи з 6 рівня ти зможеш використовувати свій Божественний канал двічі перед необхідністю відпочити, а починаючи з 18 рівня, ти зможеш використовувати його три рази перед відпочинком. По закінченню короткого або тривалого відпочинку ти відновлюєш усі витрачені використання Божественного каналу.

#### Божественний Канал: Вигнання Нежиті

Використай вчинок, щоб продемонструвати свій святий символ та зачитати молитву, яка виганяє нежить. Кожна нежить, яка може бачити або чути тебе в межах 6 метрів, повинна зробити кидок рятунку Мудрості. Якщо істота провалила свій кидок рятунку, вона відправляється у вигнання на 1 хвилину, або доки не отримає ушкодження.

Відправлена у вигнання істота повинна витрачати свої ходи, щоб пересуваючись відійти від тебе якнайдалі, і вона не може добровільно пересунутись в простір, який знаходиться в межах 6 метрів від тебе. Вона також не може здійснювати реакції. Зі своїх вчинків істота може використовувати лише Ривок або спробу звільнитися від ефекту, який перешкоджає її пересуванню. Якщо рухатись немає куди, істота може використовувати вчинок Ухилення.

### Підвищення Характеристик

При досягненні 4, 8, 12, 16 і 19 рівнів ти можеш підвищити показник однієї зі своїх характеристик на 2 або показники двох характеристик на 1. Згідно правил, за допомогою цього уміння не можна підвищувати показник характеристики вище 20.

### Знищення Нежиті

Починаючи з 5 рівня, якщо нежить провалює кидок рятунку від твого уміння Вигнання нежиті, то ця істота миттєво знищується, якщо її показник небезпечності (ПН) не перевищує значення, вказане в таблиці.

**Знищення Нежиті**

| **Рівень жерця** | **Знищується нежить з ПН** |
| :--------------- | -------------------------: |
| 5                |               ½ або нижчим |
| 8                |               1 або нижчим |
| 11               |               2 або нижчим |
| 14               |               3 або нижчим |
| 17               |               4 або нижчим |

### Божественне Втручання

Починаючи з 10 рівня ти можеш попросити своє божество втрутитись, коли сильно потребуєш допомоги.

Благання про допомогу потребує від тебе використання вчинку. Опиши допомогу, на яку ти чекаєш, і кинь відсотковий кубик. Якщо випаде число, яке не перевищує твій рівень жерця, то твоє божество втрутиться. Природу цього втручання визначає твій Майстер: це може бути ефект від будь-якого заклинання жерця або заклинання домену жерця.

Якщо божество втрутиться, ти не зможеш використати це уміння протягом наступних 7 днів. У протилежному випадку ти знову зможеш використати це уміння після завершення свого тривалого відпочинку.

На 20 рівні твоє прохання про божественне втручання автоматично є успішним і не вимагає кидка.

### Божественні Домени

У пантеоні всі божества впливають на різні аспекти життя смертних та їх цивілізацій, звані божественними доменами. Усі домени, на які впливає божество, називаються його портфоліо. Наприклад, портфоліо грецького бога Аполлона включає домени Життя, Знання і Світла. Будучи жерцем, тобі треба обрати один аспект із портфоліо твого божества, якому ти надаєш особливого значення, і тоді ти отримуєш сили, які надаються цим доменом.

Твій вибір може відповідати певній релігійній течії, присвяченій твоєму божеству. Аполлон, наприклад, був шанований в одному регіоні як Феб («сяючий»), що акцентує його вплив на домен Світла, а в іншому місці Аполлон шанувався як Ацесіус («той, що зцілює»), що підкреслює його зв’язок з доменом Життя. Крім того, твій вибір домену може бути просто питанням особистих переваг — аспектом божества, який найбільше тобі імпонує.

Опис кожного домену наводить приклади божеств, які мають вплив у цьому домені. В опис включені боги зі світів Забутих Королівств, Сірого Яструба, Саги про Спис і Еберрона, а також кельтського, грецького, норвезького та єгипетського древніх пантеонів.

#### Домен Життя

Домен життя зосереджений на позитивній життєвій енергії — одній із фундаментальних сил всесвіту, яка підтримує все живе. Боги життя сприяють життєздатності і здоров’ю, зціляючи хворих і поранених, піклуючись про нужденних, і відганяючи нежить та сили смерті. Майже будь-яке незле божество може претендувати на вплив у цьому домені, особливо божества землеробства (такі як Чонтіа, Араван і Деметра), боги сонця (такі як Латандер, Пелор і Ра-Хорахті), боги зцілення і витривалості (такі як Ільматер, Мішакаль, Аполлон і Діан Кехт) та боги домашнього вогнища і народу (такі як Гестія, Хатор і Болдрі).

**Заклинання Домену Життя**

| **Рівень жерця** |                     **Заклинання** |
| :--------------- | ---------------------------------: |
| 1                |       благословення, лікування ран |
| 3                |    духовна зброя, мале відновлення |
| 5                |            відродження, маяк надії |
| 7                | вірний вартовий, захист від смерті |
| 9                |    масове лікування ран, оживлення |

##### Бонусне Володіння

На 1 рівні ти отримуєш володіння тяжкими обладунками.

##### Послідовник Життя

Починаючи з 1 рівня твої лікувальні заклинання стають більш ефективними. Щоразу, коли ти виконуєш заклинання 1 рівня або вищого для відновлення істоті здоров’я, ця істота відновлює додатково кількість здоров’я, рівну 2 + рівень цього заклинання.

##### Божественний Канал: Збереження Життя

Починаючи з 2 рівня, ти можеш використовувати свій Божественний канал, щоб лікувати важкі поранення.

Використовуючи свій вчинок, ти демонструєш свій святий символ і викликаєш цілющу енергію, яка може відновити кількість здоров’я, рівну твоєму рівню жерця помноженому на п’ять. Вибери будь-яких істот в межах 6 метрів від себе і розподіли це здоров’я між ними. Це уміння не може відновити істоті кількість здоров’я, вищу від половини її максимуму здоров’я. Ти не можеш направляти це уміння на нежить і конструктів.

##### Благословенний Цілитель

Починаючи з 6 рівня усі цілющі заклинання, які ти виконуєш на інших, також лікують і тебе. Коли ти виконуєш заклинання 1 рівня або вищого для відновлення істоті здоров’я, ти відновлюєш собі кількість здоров’я, рівну 2 + рівень цього заклинання.

##### Божественний Удар

На 8 рівні ти отримуєш здатність наповнювати удари своєї зброї божественною енергією. Один раз у кожен свій хід, коли ти попадаєш по істоті своєю атакою зброєю, ти можеш завдати їй додатково 1к8 ушкоджень випромінюванням. Коли ти досягаєш 14 рівня, ці додаткові ушкодження зростають до 2к8.

##### Верховне Зцілення

Починаючи з 17 рівня, якщо ти повинен кинути один або більше кубиків, щоб відновити здоров’я за допомогою заклинання, використай для кожного кубика його максимальне значення. Наприклад, замість відновлення істоті 2к6 здоров’я, ти відновлюєш 12.

## Боєць

Прикриваючись щитом і брязкаючи обладунками, жінка прямує в натовп гоблінів. За її спиною, одягнений в клепану шкіру ельф обсипає ворогів стрілами, блискавично випускаючи їх зі свого витонченого лука. Неподалік від них напіворк вигукує накази, задаючи найкращий напрямок для атаки.

Дверг у кольчузі виставив свій щит перед компаньйоном, відбиваючи смертельний удар дубини огра. Його напарник, напівельф у лускатій броні, закрутив свої шаблі в блискучому вихорі та рушив в напад на огра, шукаючи слабину в його захисті.

Досвідчений гладіатор бореться на арені і добре знає, як використовувати свій тризуб і сіті, щоб перекинути супротивника і обійти його, отримуючи тактичну перевагу і викликаючи захват у публіки. Меч його супротивника спалахує блакитним світлом і випускає блискавку.

Усі ці герої — бійці. Вони є представниками, можливо, найрізноманітнішого класу у світі D&D. Мандрівні лицарі, воєначальникизавойовники, королівські чемпіони, елітні піхотинці, озброєні до зубів найманці та королі розбою:будучи бійцями, усі вони майстерно володіють зброєю, обладунками і прийомами ведення бою. А ще вони добре знайомі зі смертю — вони несуть її самі, частенько зазираючи в її холодні очі.

### Різнобічні Фахівці

Бійці володіють основами усіх стилів ведення бою. Кожен боєць може рубати сокирою, фехтувати рапірою, майстерно володіє довгим і дворучним мечем, може стріляти з лука і навіть, користуючись своєю вродженою спритністю, здатен зловити супротивника сітями. Також, бійці добре знайомі з використанням щита і будь-яких обладунків. Окрім загальних знань, кожен боєць спеціалізується на певному стилі бою. Деякі концентруються на стрільбі з лука, інші на битві двома клинками, а є і ті, хто свої бійцівські здібності підсилює заклинаннями. Поєднання широких загальних навичок і поглибленої спеціалізації робить бійців неперевершеними майстрами війни.

### Готові До Небезпеки

Не всі члени міської варти, сільського ополчення або королівської армії є бійцями. Більшість з них це просто навчені солдати, які володіють лише основними бійцівськими навичками. Лише Солдативетерани, офіцери, навчені охоронці, освячені лицарі та інші подібні особи, як правило, гідні називати себе справжніми бійцями.

Деякі бійці відчувають потребу використовувати свою підготовку для пошуку пригод. Дослідження підземель, вбивство чудовиськ та інша небезпечна робота, з якою щодня стикаються шукачі пригод, є для бійця другою натурою, і не надто відрізняється від життя, залишеного у минулому. Ризик тут, можливо, і вищий, але і нагорода значно більша — наприклад, бійці з міської варти навряд чи зможуть відшукати меч *язик полум'я*.

### Швидке Створення (Боєць)

Ти можеш швидко створити бійця, дотримуючись наступних рекомендацій. По-перше, у твоєї Сили або Вправності (в залежності від того, чи ти плануєш зосередитися на рукопашній зброї, чи на стрільбі з лука і фехтувальній зброї) має бути найвищий показник. Наступним за величиною повинен бути показник Статури (або Інтелекту, якщо ти плануєш обрати бійцівський архетип Містичний Лицар). По-друге, вибери передісторію «солдат».

**Боєць**

| **Рівень** | **Бонус майстерності** |                          **Уміння**                          |
| :--------- | :--------------------: | :----------------------------------------------------------: |
| 1          |           +2           |                 Бойовий стиль, Друге дихання                 |
| 2          |           +2           |                Сплеск дій (одне використання)                |
| 3          |           +2           |                     Бійцівський архетип                      |
| 4          |           +2           |                   Підвищення характеристик                   |
| 5          |           +3           |                       Додаткова атака                        |
| 6          |           +3           |                   Підвищення характеристик                   |
| 7          |           +3           |                 Уміння бійцівського архетипу                 |
| 8          |           +3           |                   Підвищення характеристик                   |
| 9          |           +4           |                Непоборний (одне використання)                |
| 10         |           +4           |                 Уміння бійцівського архетипу                 |
| 11         |           +4           |                     Додаткова атака (2)                      |
| 12         |           +4           |                   Підвищення характеристик                   |
| 13         |           +5           |                Непоборний (два використання)                 |
| 14         |           +5           |                   Підвищення характеристик                   |
| 15         |           +5           |                 Уміння бійцівського архетипу                 |
| 16         |           +5           |                   Підвищення характеристик                   |
| 17         |           +6           | Сплеск дій (два використання), Непоборний (три використання) |
| 18         |           +6           |                 Уміння бійцівського архетипу                 |
| 19         |           +6           |                   Підвищення характеристик                   |
| 20         |           +6           |                     Додаткова атака (3)                      |

### Класові Уміння (Боєць)

Будучи бійцем, ти отримуєш наступні класові уміння.

#### Здоров’я (Боєць)

**Кубик Здоров’я:** 1к10 за кожен рівень бійця
**Здоров’я на 1 рівні:** 10 + твій модифікатор Статури
**Здоров’я на вищих рівнях:** 1к10 (або 6) + твій модифікатор Статури за кожен рівень бійця після 1-го

#### Володіння (Боєць)

**Обладунками:** Усі обладунки, щити
**Зброєю:** Проста зброя, бойова зброя
**Інструментами:** Немає
**Кидками рятунку:** Сила, Статура
**Навичками:** Вибери дві: Акробатика, Аналіз поведінки, Атлетика, Виживання, Догляд тварин, Залякування, Історія, Уважність

#### Спорядження (Боєць)

Ти починаєш з наступним спорядженням в додаток до того, яке отримав за свою передісторію:

- *(а)* кольчуга або *(б)* шкіряний обладунок, довгий лук і 20 стріл
- *(а)* одна бойова зброя і щит або *(б)* дві бойові зброї
- *(а)* легкий арбалет і 20 болтів або *(б)* дві ручні сокири
- *(а)* набір дослідника підземель або *(б)* набір мандрівника

### Бойовий Стиль

Ти засвоюєш бойовий стиль, який лежить в основі твоєї спеціалізації. Вибери один з наступних варіантів. Ти не можеш вибирати один і той же варіант більше одного разу, навіть якщо пізніше у тебе буде така можливість.

#### Бій Двома Клинками

Коли ти б’єшся двома зброями (пояснюється в розділі 9), ти додаєш свій модифікатор характеристики до ушкоджень від другої атаки.

#### Битва Великою Зброєю

Якщо на кубику ушкоджень атаки, яку ти здійснив рукопашною зброєю утримуючи її обома руками, випало «1» або «2», то ти можеш перекинути цей кубик, і мусиш використовувати новий результат, навіть якщо знову випало «1» або «2». Ця перевага надається лише якщо ця зброя має властивість «дворучна» або «універсальна».

#### Дуелянт

Доки ти тримаєш рукопашну зброю в одній руці і не використовуєш іншої зброї, ти отримуєш бонус +2 до кидків ушкоджень цієї зброї.

#### Захист

Ти можеш використати свою реакцію, щоб створити перешкоду до кидка атаки істоти, котра атакує ціль (не тебе), що знаходиться в межах 1 метра від тебе. При цьому ти мусиш тримати щит.

#### Оборона

Доки ти носиш обладунок, ти отримуєш бонус +1 до свого КО.

#### Стрільба

Ти отримуєш бонус +2 до усіх кидків атак, які здійснюєш далекобійною зброєю.

### Друге Дихання

Ти володієш обмеженим джерелом витривалості, яким можеш скористатися, щоб уберегти себе. У свій хід ти можеш використати бонусний вчинок, щоб відновити собі здоров’я в розмірі 1к10 + твій рівень бійця.

Використавши це уміння ти мусиш завершити короткий або тривалий відпочинок, щоб отримати змогу скористатись ним знову.

### Сплеск Дій

Починаючи з 2 рівня ти отримуєш здатність тимчасово пересилювати свої звичайні можливості. У свій хід ти можеш зробити ще один вчинок в додаток до свого звичайного і бонусного вчинку.

Використавши це уміння ти мусиш завершити короткий або тривалий відпочинок, щоб отримати змогу скористатись ним знову. Починаючи з 17 рівня ти можеш використовувати це уміння два рази перед тим, як тобі знадобиться відпочинок, але не частіше одного разу за один хід.

### Бійцівський Архетип

На 3 рівні ти обираєш архетип, який уособлює твій стиль і техніку. Вибери Бойового Майстра, Містичного Лицаря або Чемпіона. Опис кожного архетипу наведений в кінці переліку умінь класу. Обраний тобою архетип надає тобі нові уміння на 3, 7, 10, 15 та 18 рівнях.

### Підвищення Характеристик (Боєць)

При досягненні 4, 6, 8, 12, 14, 16 і 19 рівнів ти можеш підвищити показник однієї зі своїх характеристик на 2 або показники двох характеристик на 1. Згідно правил, за допомогою цього уміння не можна підвищувати показник характеристики вище 20.

### Додаткова Атака

Починаючи з 5 рівня, ти можеш зробити дві атаки замість однієї, коли використовуєш вчинок Атака у свій хід. Твоя загальна кількість атак збільшується до трьох на 11 рівні цього класу, а пізніше до чотирьох на 20 рівні.

### Непоборний

Починаючи з 9 рівня ти можеш перекинути провалений кидок рятунку. Якщо ти це робиш, ти мусиш використовувати новий результат, після чого не зможеш використовувати це уміння знову, доки не завершиш тривалий відпочинок. Коли ти досягнеш 13 рівня, ти зможеш використовувати це уміння двічі між періодами тривалого відпочинку, а пізніше тричі (між періодами тривалого відпочинку) після досягнення 17 рівня.

### Бійцівські Архетипи

Різні бійці використовують різні підходи для вдосконалення своїх бійцівських здібностей. Бійцівський архетип відображає обраний тобою підхід.

#### Чемпіон

Зазвичай Чемпіони фокусуються на використанні грубої фізичної сили, відточеної до смертельної досконалості. Обраний тобою архетип Чемпіона поєднує суворі тренування з фізичною досконалістю, яка дозволяє майстерно наносити смертоносні удари.

##### Покращені Критичні Попадання

Якщо ти вибрав цей архетип на 3 рівні, то твої атаки зброєю вважаються критичними попаданнями при випаданні «19» або «20» на кубику атаки.

##### Видатний Атлет

Починаючи з 7 рівня, ти можеш додавати половину свого бонуса майстерності (округлену в більшу сторону) до всіх своїх перевірок Сили, Вправності або Статури, куди цей бонус ще не включений. Крім того, якщо ти робиш стрибок у довжину з розбігу, дальність такого стрибка збільшується на кількість метрів, рівну твоєму модифікатору Сили, поділеному на 5.

##### Додатковий Бойовий Стиль

На 10 рівні ти можеш вибрати ще один варіант Бойового Стилю.

##### Чудові Критичні Попадання

Починаючи з 15 рівня, твої атаки зброєю вважаються критичними попаданнями при випаданні «18 — 20» на кубику атаки.

##### Вцілілий

На 18 рівні ти досягаєш вершин стійкості в бою. На початку кожного свого ходу ти відновлюєш собі кількість здоров’я, рівну 5 + твій модифікатор Статури, але при умові, що у тебе наразі не більше половини від максимуму твого здоров’я. Ти не отримуєш цю перевагу, якщо у тебе 0 здоров’я.

## Спритник

Подаючи союзникам сигнал, напіврослик крадеться по підземному залу. Він прикладає вухо до дверей, дістає набір інструментів та миттєво відмикає ними замок. Раптово він зникає в тіні, а його друг-боєць йде вперед, щоб стусаном відкрити двері.

Чоловік ховається в тіні провулка, в той час як його спільниця готує засідку. Коли їхня ціль — відомий работорговець — проходить по провулку, спільниця починає кричати, а работорговець починає з’ясовувати, що сталося. Лезо вбивці розрізає його горло перш, ніж він видає будь-який звук.

Тихо посміхаючись, гномиха ворушить пальцями і за допомогою магії знімає ключі з пояса охоронця. Через мить ключі уже в її руці, двері камери відкриті, а вона зі своїми супутниками спокійно тікає з ув’язнення.

Спритники покладаються на майстерність, скритність та вразливі місця ворогів для успіху у різноманітних ситуаціях. У них вистачає вправності для вирішення більшості задач, тому вони часто стають опорною колоною будь-якої успішної групи мандрівників.

### Відточені Навички

Спритники докладають багато зусиль для освоєння різних навичок, а також вдосконалюють свої бойові можливості, завдяки чому володіють суттєвим набором прийомів. Багато хто з них зосереджується на скритності та обмані, в той час як інші вдосконалюють техніки, корисні у мандрах підземеллями, такі як карабкання, пошук пасток та злом замків.

Коли справа доходить до бою, спритники надають перевагу хитрості, а не грубій силі. Спритнику достатньо зробити один точний удар у вразливе місце замість того, щоб пробувати подолати ворога шквалом атак. Вони володіють майже надприродною вправністю при уникненні небезпек, а деякі, в додаток до своїх фізичних здібностей, навчаються ще й магічним трюкам.

### Життя В Тіні

У кожному місті або селищі є своя спільнота спритників. Більшість з них живе згідно гірших стереотипів класу, заробляючи на життя пограбуванням, вбивствами, зрізанням гаманців і шахрайством. Часто ці негідники об’єднуються в гільдії злодіїв або злочинні клани. Значна частина спритників діють самостійно, проте іноді вони беруть учнів, які допомагатимуть в шахрайстві та здирстві. Деякі спритники живуть чесним життям слюсарів, слідчих або щуроловів, робота яких насправді є досить небезпечна завдяки існуванню щурів-перевертнів, які часто мешкають в каналізаціях.

Спритники-мандрівники можуть знаходитись по обидва боки закону. Частина з них — закоренілі злочинці, які шукають удачу й скарби, тоді як інші живуть пригодницьким життям, щоб укритись від закону. Ну а є такі, хто вдосконалює свої навички з метою розкрадання скарбів зі стародавніх руїн та прихованих склепів.

### Створення Спритника

Створюючи персонажа-спритника, врахуй його ставлення до закону. У тебе є кримінальне минуле чи теперішнє? Ти тікаєш від закону або ж від розлюченої гільдії злодіїв? Можливо, ти пішов зі своєї гільдії в пошуках нових відчуттів та кращих винагород? Тебе веде вперед жадібність чи інші бажання або ідеали?

Якою була причина, що повела тебе геть від минулого життя? Можливо, твоє шахрайство або пограбування закінчилось настільки невдало, що це змусило тебе змінити погляд на своє ремесло? Або, може, удача посміхнулася тобі, і успішна операція принесла тобі гроші, які так були потрібні для втечі від убогого життя? Пристрасть до подорожей нарешті потягнула тебе геть від твоєї домівки? Можливо, ти став відрізаним від своєї сім’ї або наставника, і тепер повинен знайти нові засоби підтримки. Або ж ти знайшов собі друга — іншого авантюриста — який показав тобі нові засоби заробітку.

### Швидке Створення (Спритник)

Ти можеш швидко створити спритника, дотримуючись цих рекомендацій. По-перше, у твоєї Вправності має бути найвищий показник. Якщо ти плануєш взяти архетип Містичний Спритник, то наступним за величиною показником повинен бути твій Інтелект. В іншому випадку вибери Харизму, якщо плануєш покладатись на обман і соціальну взаємодію. По-друге, вибери передісторію «шарлатан».

### Класові Уміння (Спритник)

Будучи спритником, ти здобуваєш наступні класові уміння.

#### Здоров’я (Спритник)

**Кубик Здоров’я:** 1к8 за кожен рівень спритника
**Здоров’я на 1 рівні:** 10 + модифікатор твоєї Статури
**Здоров’я на вищих рівнях:** 1к10 (або 6) + модифікатор твоєї Статури за кожен рівень спритника вище 1-ого

#### Володіння (Спритник)

**Обладунками:** Легкі обладунки
**Зброєю:** Проста зброя, довгі мечі, короткі мечі, рапіри, ручні арбалети
**Інструментами:** Злодійські інструменти
**Кидками рятунку:** Вправність, Інтелект
**Навичками:** Вибери чотири: Акробатика, Аналіз поведінки, Артистичність, Атлетика, Залякування, Обман, Обстеження, Переконливість, Скритність, Спритність рук, Уважність

#### Спорядження (Спритник)

Ти починаєш з наступним спорядженням в додаток до спорядження, яке отримав за свою передісторію:

- *(а)* короткий меч або *(б)* рапіра
- *(а)* короткий лук та сагайдак з 20 стрілами або *(б)* короткий меч
- *(а)* набір дослідника підземель або *(б)* набір зломника або *(в)* набір мандрівника
- Шкіряний обладунок, два кинджала та злодійські інструменти

#### Експертиза (Спритник)

На 1 рівні обери дві навички, якими ти володієш, або одну навичку, якою ти володієш, плюс володіння злодійськими інструментами. Твій бонус майстерності подвоюється для всіх перевірок характеристик, які ти здійснюєш при використанні цих обраних володінь.

На 6 рівні ти можеш вибрати ще дві навички, якими ти володієш, або одну навичку, якою ти володієш, плюс володіння злодійськими інструментами, щоб отримати для них цю ж перевагу.

 **Спритник**

| Рівень | Бонус майстерності | Прихована атака | Уміння                                          |
| :----: | :----------------: | :-------------: | :---------------------------------------------- |
|   1    |         +2         |       1к6       | Експертиза, Прихована атака, Злодійський жаргон |
|   2    |         +2         |       1к6       | Хитрий вчинок                                   |
|   3    |         +2         |       2к6       | Архетип спритника                               |
|   4    |         +2         |       2к6       | Підвищення характеристик                        |
|   5    |         +3         |       3к6       | Неймовірне ухиляння                             |
|   6    |         +3         |       3к6       | Експертиза                                      |
|   7    |         +3         |       4к6       | Вертлявість                                     |
|   8    |         +3         |       4к6       | Підвищення характеристик                        |
|   9    |         +4         |       5к6       | Уміння архетипу спритника                       |
|   10   |         +4         |       5к6       | Підвищення характеристик                        |
|   11   |         +4         |       6к6       | Надійний талант                                 |
|   12   |         +4         |       6к6       | Підвищення характеристик                        |
|   13   |         +5         |       7к6       | Уміння архетипу спритника                       |
|   14   |         +5         |       7к6       | Сліпий зір                                      |
|   15   |         +5         |       8к6       | Слизький розум                                  |
|   16   |         +5         |       8к6       | Підвищення характеристик                        |
|   17   |         +6         |       9к6       | Уміння архетипу спритника                       |
|   18   |         +6         |       9к6       | Невловимий                                      |
|   19   |         +6         |      10к6       | Підвищення характеристик                        |
|   20   |         +6         |      10к6       | Удача                                           |

#### Прихована Атака

Починаючи з 1 рівня ти навчаєшся наносити точні удари та умієш користуватись слабкостями ворога. Один раз за хід, при умові що у тебе є перевага на кидок атаки, ти можеш завдати одній істоті, по якій попадаєш цією атакою, 1к6 додаткових ушкоджень.

Ти не мусиш мати перевагу на кидок атаки, якщо інший ворог цілі твоєї атаки знаходиться в межах 1 мера від неї. Цей ворог мусить бути дієздатним, а також у тебе не повинно бути перешкоди на цей кидок атаки.

Об’єм цих додаткових ушкоджень збільшується, коли ти отримуєш нові рівні в цьому класі, як показано в колонці «Прихована атака» таблиці «Спритник».

#### Злодійський Жаргон

На 1 рівні ти вивчаєш злодійський жаргон — таємну суміш діалекту, жаргону та шифру, який дозволяє приховувати повідомлення у звичайній розмові. Тільки інша істота, яка знає злодійський жаргон, розуміє такі повідомлення. Це займає в чотири рази більше часу, ніж передача тих же слів прямим текстом.

Крім того, ти розумієш набір секретних знаків та символів, який використовується для передачі простих повідомлень: наприклад, чи є дана територія небезпечною або чи перебуває вона під контролем гільдії злодіїв; чи є поблизу скарби, наївні люди в окрузі, і чи надають тут притулок для злодіїв, які тікають від закону.

#### Хитрий Вчинок

Починаючи з 2 рівня твоє блискавичне мислення і спритність дозволяють рухатись та діяти ще швидше. У кожен свій хід ти отримуєш бонусний вчинок, який можеш використати виключно для виконання Ривка, Відходу або Переховування.

#### Архетип Спритника

На 3 рівні ти вибираєш архетип, який виражає твої здібності: Крадій, Асасин або Містичний Спритник. Подробиці цих архетипів наводяться в кінці опису класу. Обраний архетип дає тобі уміння на 9, 13 та 17 рівнях.

#### Підвищення Характеристик (Спритник)

При досягненні 4, 8, 10, 12, 16 і 19 рівнів ти можеш підвищити показник однієї зі своїх характеристик на 2 або показники двох характеристик на 1. Згідно правил, за допомогою цього уміння не можна підвищувати показник характеристики вище 20.

#### Неймовірне Ухиляння

Починаючи з 5 рівня, коли нападник, якого ти можеш бачити, попадає по тобі атакою, ти можеш використати свою реакцію, щоб зменшити удвічі ушкодження, які тобі завдає ця атака.

#### Вертлявість

Починаючи з 7 рівня ти можеш швидко ухилятись від певних зональних ефектів, наприклад, від вогняного дихання червоного дракона або від заклинання крижана буря. Якщо на тебе впливає ефект, який просить зробити успішний кидок рятунку Вправності для отримання половини ушкоджень, то натомість при успішному кидку рятунку ти не отримуєш ушкоджень взагалі, або отримуєш лише половину цих ушкоджень, якщо кидок рятунку був провалений.

#### Надійний Талант

На 11 рівні ти вдосконалюєш свої обрані навички, доки не досягнеш неймовірної майстерності. Щоразу, коли ти робиш перевірку характеристики, яка дозволяє додати твій бонус майстерності, ти можеш при випаданні на к20 результату «1-9» вважати, що випало «10».

#### Сліпий Зір

Починаючи з 14 рівня, якщо ти здатен чути, ти дізнаєшся про місцезнаходження всіх прихованих та невидимих істот в межах 2 метрів від тебе.

#### Слизький Розум

На 15 рівні ти підвищуєш силу свого мислення. Ти отримуєш володіння кидками рятунку Мудрості.

#### Невловимий

Починаючи з 18 рівня по тобі стає ще важче влучити атаками. Жоден кидок атак, направлений на тебе, не може мати перевагу, якщо тільки ти не є недієздатним.

#### Удача

Починаючи з 20 рівня ти отримуєш надприродний дар досягати успіху у найважливіший момент. Якщо твоя атака промахується по цілі в межах твоєї досяжності, ти можеш замінити цей промах на попадання. В якості альтернативи, якщо ти провалив перевірку характеристики, ти можеш замінити результат, який випав на к20, на «20». Після того, як ти використав це уміння, ти мусиш завершити короткий або тривалий відпочинок, перш ніж зможеш скористатись ним знову.

### Архетипи Спритника

У спритників багато виразних рис, включаючи концентрацію на вдосконаленні навичок, смертоносний підхід до бою, а також видатні рефлекси. Проте різні спритники спрямовують свої таланти в різні архетипи. Твій вибір архетипу, який є віддзеркаленням твоєї спрямованості, не обов’язково виражає обрану тобою професію, проте описує методи, яким ти надаєш перевагу.

#### Крадій

Ти майстерно володієш мистецтвом крадіжки. Грабіжники, бандити, кишенькові злодії та інші злочинці, як правило, дотримуються цього архетипу, але його ж вибирають і спритники, які вважають себе професійними шукачами скарбів, дослідниками, майстрами пошуку і мандрівниками. На додаток до поліпшення спритності та хитрості, ти вивчаєш техніки, які стануть у нагоді під час вивчення древніх руїн, читання незнайомих мов і використання магічних предметів.

##### Швидка Рука

Починаючи з 3 рівня, ти можеш використати бонусний вчинок, наданий твоїм умінням «Хитрий вчинок», щоб зробити перевірку Вправності (Спритності рук), використати злодійські інструменти, знешкодити пастку, розкрити замок або здійснити вчинок Використання предмета.

##### Балконщик

Коли ти вибираєш цей архетип на 3 рівні, ти отримуєш можливість лазити швидше, ніж зазвичай; для тебе лазіння більше не коштує додаткового пересування. Крім того, коли ти робиш стрибок з розбігу, відстань, яку ти долаєш під час стрибка, збільшується на кількість метрів, рівну модифікатору твоєї Вправності поділеному на 5.

##### Видатна Скритність

Починаючи з 9 рівня ти отримуєш перевагу на перевірки Вправності (Скритності), при умові, що в цьому ходу ти здійснив пересування не більш, як на половину своєї швидкості.

##### Використання Магічних Предметів

На 13 рівні ти дізнаєшся достатньо про магічні процеси, щоб вміти імпровізувати при використанні магічних предметів, навіть якщо раніше ти не вмів ними користуватися. При використанні магічних предметів ти ігноруєш усі його вимоги до класу, раси та рівня.

##### Рефлекси Крадія

Коли ти досягаєш 17 рівня, ти отримуєш досвід організації засідок і швидкого відступу у випадку загрози. Ти можеш зробити два ходи під час першого раунду бою. Здійсни перший хід зі своєю звичайною ініціативою, а другий хід з ініціативою на 10 нижчою. Ти не можеш використовувати це уміння, якщо ти був захоплений зненацька.

## Чарівник

Одягнена в срібний одяг, який позначає її статус, ельфійка закриває очі, приглушує у своїй свідомості метушню бою і починає свій тихий наспів. Рухами рук вона сплітає перед собою заклинання і запускає крихітну кульку вогню у ворожі ряди, де вона вибухає потоками полум’я, які охоплюють солдатів.

Двічі звірившись зі своїми записами, чоловік крейдою малює дивне магічне коло на голій кам’яній підлозі, потім посипає залізним порошком всі лінії і витончені криві. Коли коло готове, він починає монотонно читати довге заклинання. Всередині кола з’являється прохід, з якого тягне запахом сірки з потойбічного світу.

Припавши до підлоги на перехресті посеред підземелля, гном кидає невеликі кісточки з містичними символами, бурмочучи над ними слова сили. Закривши очі, щоб прочитати бачення більш чітко, він повільно киває, потім відкриває очі і вказує на прохід зліва від себе.

Чарівники — адепти вищої маги, які об’єднуються за типом своїх заклинань. Спираючись на тонкі плетіння магії, які пронизують всесвіт, чарівники здатні створювати заклинання вибухового вогню, іскристих блискавок, тонкого обману і грубого контролю над свідомістю. Їх магія викликає чудовиськ з інших площин існування, пророчить майбутнє і перетворює переможених ворогів у зомбі. Їх наймогутніші заклинання можуть змінювати одну речовину в іншу, викликати метеорити з небес і відкривати портали в інші світи.

### Адепти Магії

Дика і загадкова магія, така різноманітна за формою і функціями, об’єднує всіх учнів, які прагнуть досягти майстерності в її таємницях. Деякі хочуть уподібнитися богам, щоб змінювати саму реальність. І хоча для створення звичайного заклинання потрібно лише вимова декількох дивних слів, здійснення пари швидкоплинних жестів, а іноді щіпка або грудка екзотичних матеріалів, ці поверхневі прояви не можуть описати увесь досвід, досягнутий довгими годинами учнівства і незліченними годинами досліджень.

Чарівники живуть і вмирають зі своїми заклинаннями. Все інше вторинне. Вони вчать нові заклинання, експериментують і стають досвідченішими. Вони також можуть дізнатися їх від інших чарівників, із стародавніх томів або сувоїв, або від древніх істот (таких як феї), котрі теж занурені в магію.

### Спокуса Знань

Життя чарівника рідко буває нудним. Найбільш близькі до простого життя, ймовірно, є ті чарівники, які працюють знавцями або лекторами в бібліотеці університету, навчаючи інших секретам мультивсесвіту. Інші ж чарівники пропонують свої послуги в якості віщунів, служать в збройних силах, або проводять життя в злодіяннях і погоні за владою.

Проте спокуса знань і сили кличе навіть самих сором’язливих чарівників з безпеки їхніх бібліотек і лабораторій до зруйнованих руїн та втрачених міст. Більшість чарівників вважають, що їхні колеги з древніх цивілізацій знали прадавні секрети магії, і ті, хто відкриє ці секрети, зможуть заволодіти силами, недоступними в нинішньому часі.

**Чарівник**

| **Рівень** | **Бонус майстерності** | **Уміння**                               | **Відомі заговори** |       |       |       |       |       |       |       |       |       |
| :--------- | :--------------------: | :--------------------------------------- | :-----------------: | :---: | :---: | :---: | :---: | :---: | :---: | :---: | :---: | ----: |
|            |                        |                                          |                     | **1** | **2** | **3** | **4** | **5** | **6** | **7** | **8** | **9** |
| 1          |           +2           | Виконання заклинань, Магічне відновлення |          2          |   2   |   -   |   -   |   -   |   -   |   -   |   -   |   -   |     - |
| 2          |           +2           | Магічна традиція                         |          2          |   3   |   -   |   -   |   -   |   -   |   -   |   -   |   -   |     - |
| 3          |           +2           | —                                        |          2          |   4   |   2   |   -   |   -   |   -   |   -   |   -   |   -   |     - |
| 4          |           +2           | Підвищення характеристик                 |          3          |   4   |   3   |   -   |   -   |   -   |   -   |   -   |   -   |     - |
| 5          |           +3           | —                                        |          3          |   4   |   3   |   2   |   -   |   -   |   -   |   -   |   -   |     - |
| 6          |           +3           | Уміння магічної традиції                 |          3          |   4   |   3   |   3   |   -   |   -   |   -   |   -   |   -   |     - |
| 7          |           +3           | —                                        |          3          |   4   |   3   |   3   |   1   |   -   |   -   |   -   |   -   |     - |
| 8          |           +3           | Підвищення характеристик                 |          3          |   4   |   3   |   3   |   2   |   -   |   -   |   -   |   -   |     - |
| 9          |           +4           | —                                        |          3          |   4   |   3   |   3   |   3   |   1   |   -   |   -   |   -   |     - |
| 10         |           +4           | Уміння магічної традиції                 |          4          |   4   |   3   |   3   |   3   |   2   |   -   |   -   |   -   |     - |
| 11         |           +4           | —                                        |          4          |   4   |   3   |   3   |   3   |   2   |   1   |   -   |   -   |     - |
| 12         |           +4           | Підвищення характеристик                 |          4          |   4   |   3   |   3   |   3   |   2   |   1   |   -   |   -   |     - |
| 13         |           +5           | —                                        |          4          |   4   |   3   |   3   |   3   |   2   |   1   |   1   |   -   |     - |
| 14         |           +5           | Уміння магічної традиції                 |          4          |   4   |   3   |   3   |   3   |   2   |   1   |   1   |   -   |     - |
| 15         |           +5           | —                                        |          4          |   4   |   3   |   3   |   3   |   2   |   1   |   1   |   1   |     - |
| 16         |           +5           | Підвищення характеристик                 |          4          |   4   |   3   |   3   |   3   |   2   |   1   |   1   |   1   |     - |
| 17         |           +6           | —                                        |          4          |   4   |   3   |   3   |   3   |   2   |   1   |   1   |   1   |     - |
| 18         |           +6           | Майстерність заклинателя                 |          4          |   4   |   3   |   3   |   3   |   3   |   1   |   1   |   1   |     1 |
| 19         |           +6           | Підвищення характеристик                 |          4          |   4   |   3   |   3   |   3   |   3   |   2   |   1   |   1   |     1 |
| 20         |           +6           | Фірмове заклинання                       |          4          |   4   |   3   |   3   |   3   |   3   |   2   |   2   |   1   |     1 |

### Створення Чарівника

При створенні персонажа-чарівника подумай, яка визначна подія сталась з ним в минулому. Як твій персонаж вперше познайомився з магією? Як він відкрив свою схильність до неї? Він є власником природного таланту чи досяг усього старанним навчанням і постійною практикою? Можливо, у нього сталася несподівана зустріч з магічною істотою або давньою книгою, яка могла навчити його основам магічного мистецтва?

Що притягнуло тебе до життя в навчанні? Тебе підштовхнув азарт від першого вивченого магічного знання? Чи тебе надихнули тексти таємного сховища знань, ще не розграбованого іншими чарівниками? Можливо, ти просто хочеш протиставити свої магічні навички небезпекам для перевірки власних сил?

#### Швидке Створення (Чарівник)

Ти можеш швидко створити чарівника, дотримуючись цих рекомендацій. По-перше, у твого Інтелекту має бути найвищий показник. Наступним за величиною повинен бути твій показник Статури або Вправності. Якщо ти плануєш приєднатися до школи Причарування, зроби другим за величиною показник своєї Харизми. По-друге, вибери передісторію «мудрець». По-третє, вибери заговори *магічна рука*, *морозний промінь* та *світло*, а також такі заклинання 1-го рівня для твоєї Книги заклинань: *вогняні долоні, магічний постріл, обладунки мага, падіння пір’їнкою, приспаннята причарування особи*.

### Класові Уміння (Чарівник)

Будучи чарівником, ти отримуєш наступні класові уміння.

#### Здоров’я (Чарівник)

**Кубик Здоров’я:** 1к6 за кожен рівень чарівника
**Здоров’я на 1 рівні:** 6 + твій модифікатор Статури
**Здоров’я на вищих рівнях:** 1к6 (або 4) + твій модифікатор Статури за кожен рівень чарівника після 1-го

#### Володіння (Чарівник)

**Обладунками:** немає
**Зброєю:** Кинджали, бойові посохи, дротики, пращі, легкі арбалети
**Інструментами:** Немає
**Кидками рятунку:** Інтелект, Мудрість
**Навичками:** Вибери дві: Аналіз поведінки, Історія, Медицина, Містицизм, Обстеження, Релігія

#### Спорядження (Чарівник)

Ти починаєш з наступним спорядженням в додаток до спорядження, яке отримав за свою передісторію:

- *(а)* бойовий посох або *(б)* кинджал
- *(а)* мішечок з компонентами або *(б)* магічний центр
- *(а)* набір вченого або *(б)* набір мандрівника
- Книга заклинань

#### Виконання Заклинань (Чарівник)

Будучи учнем таємниць магії, ти володієш книгою, яка містить заклинання, що несуть в собі перші проблиски твоєї справжньої сили. Загальні правила щодо виконання заклинань дивись в розділі 10, а в розділі 11 ти знайдеш список заклинань, доступних чарівникові.

#### Заговори (Чарівник)

На 1 рівні ти знаєш три заговори на власний вибір зі списку заклинань чарівника. Ти вивчаєш додаткові заговори чарівника на вищих рівнях, як показано в колонці «Відомі заговори» таблиці «Чарівник».

#### Книга Заклинань

На 1 рівні у тебе є Книга заклинань, яка містить шість заклинань 1 рівня зі списку чарівника на твій вибір. Заговори в ній не зберігаються, їх ти тримаєш у своїй пам’яті.

#### Підготовка Та Виконання Заклинань (Чарівник)

Таблиця «Чарівник» показує, яка кількість магічних слотів у тебе є для виконання заклинань чарівника 1-го та вищих рівнів. Щоб виконати заклинання, тобі необхідно витратити магічний слот як мінімум того ж рівня, що і саме заклинання, або вищого. Ти відновлюєш усі свої витрачені магічні слоти, коли завершуєш тривалий відпочинок.

Тобі потрібно підготувати список заклинань чарівника, які ти зможеш виконувати. Для цього обери кількість заклинань чарівника зі своєї Книги заклинань, рівну твоєму модифікатору Інтелекту + твій рівень чарівника (мінімум одне заклинання). Рівень кожного обраного заклинання не повинен бути вищим від найвищого наявного у тебе магічного слота.

Наприклад, якщо ти чарівник 3 рівня, то у тебе є чотири магічні слоти 1-го рівня та два слоти 2 рівня. Якщо твій показник модифікатор Інтелекту становить +3, то твій список підготованих заклинань може включати в себе шість заклинань 1 або 2 рівня з твоєї Книги заклинань, в будь-якій комбінації. Якщо ти підготував заклинання 1 рівня *магічний постріл*, то ти можеш виконати його, витративши або магічний слот 1 рівня, або слот 2 рівня. Виконання заклинання не видаляє його із твого списку підготованих заклинань.

Ти також можеш змінювати свій список підготованих заклинань щоразу, коли завершуєш тривалий відпочинок. Підготовка нового списку заклинань чарівника вимагає часу, проведеного в вивченні Книги заклинань і запам’ятовуванні слів і жестів, які ти повинен зробити, щоб виконати заклинання: не менше 1 хвилини за кожен рівень заклинання для кожного заклинання у твоєму списку.

#### Базова Характеристика (Чарівник)

При виконанні заклинань чарівник використовує Інтелект, так як ти дізнаєшся свої заклинання спеціальними дослідженнями і запам’ятовуванням. Ти використовуєш свій Інтелект щоразу, коли заклинання посилається на твою базову характеристику. Крім того, ти використовуєш свій Інтелект для визначення СК кидків рятунку від твоїх заклинань чарівника, а також коли здійснюєш для них кидок атаки.

**СК рятунку від заклинань** = 8 + твій бонус майстерності + твій модифікатор Інтелекту

**Модифікатор атаки заклинань** = твій бонус майстерності + твій модифікатор Інтелекту

#### Виконання Ритуалів (Чарівник)

Ти можеш виконати будь-яке підготоване тобою заклинання чарівника як ритуал, якщо в описі цього заклинання стоїть помітка «ритуал».

#### Осередок Магії (Чарівник)

Ти можеш використовувати магічний центр (дивись в розділі 5) в якості осередку магії для твоїх заклинань чарівника.

#### Вивчення Заклинань 1-Го Та Вищих Рівнів

Кожен раз, коли ти отримуєш рівень чарівника, ти можеш додати два заклинання чарівника за твоїм вибором у твою Книгу заклинань. Рівень цих заклинань не повинен перевищувати рівень найвищого наявного у тебе магічного слота. Під час пригод ти можеш знайти інші заклинання, які зможеш зможеш додавати у свою Книгу заклинань (дивись вставку «Твоя Книга заклинань»).

#### Магічне Відновлення

Ти навчився відновлювати частину своєї магічної енергії, вивчаючи свою Книгу заклинань. Один раз в день, коли ти завершуєш короткий відпочинок, ти можеш відновити частину своїх використаних магічних слотів. Сумарний рівень відновлюваних цим способом слотів, не повинен перевищувати половину твого рівня чарівника (округляючи в більшу сторону), і жоден з магічних слотів не може бути 6-го рівня або вищого.

Наприклад, якщо ти чарівник 4 рівня, ти можеш відновити магічні слоти із сумою рівнів не більше 2. Ти можеш або відновити один магічний слот 2 рівня, або два магічні слоти 1 рівня.

>**Твоя Книга Заклинань**
>
> Заклинання, які ти додаєш у свою Книгу заклинань, отримуючи нові рівні, відображають дослідження, які ти проводиш, а також зроблені тобою інтелектуальні прориви у вивченні природи всесвіту. Ти також можеш знайти інші заклинання під час пригоди. Ти можеш виявити заклинання, записане на сувої в скрині злого чарівника, або, наприклад, у пожовклому фоліанті в стародавній бібліотеці.
>
>**Копіювання заклинання в Книгу.** Якщо ти знаходиш за-клинання чарівника 1-го або вищого рівня, ти можеш додати його в свою Книгу заклинань, якщо воно має той рівень, за-клинання якого ти здатен підготовлювати, і у тебе є вільний час для його розшифровки і копіювання.
>
>Копіювання заклинання в твою Книгу заклинань включає відтворення основної форми заклинання, а також розшиф-ровку унікальної системи позначень, яку використовував чарівник, який записав його. Ти повинен підібрати потрібні жести і звуки, після чого записуєш його в свою Книгу закли-нань, використовуючи власні позначення.
>
>За кожен рівень заклинання процес займає 2 години і коштує 50 золотих монет. Вартість є матеріальним компо-нентом, який ти витрачаєш на експерименти з заклинанням, щоб його опанувати, а також високоякісне чорнило для за-пису тексту. Після того, як ти витратив час і гроші, ти можеш готувати це заклинання так само, як і інші свої заклинання.
>
>**Заміна Книги.** Ти можеш скопіювати заклинання зі своєї Книги заклинань в іншу, якщо, наприклад, хочеш зробити резервну копію. Це робиться так само як і просте копіюван-ня заклинань, але швидше і простіше, оскільки ти вже розу-мієш свої власні позначення і знаєш, як виконувати ці закли-нання. Тобі необхідно витратити тільки по 10 золотих монет і по 1 годині для кожного рівня копійованого заклинання.
>Якщо ти втратив свою Книгу заклинань, ти можеш вико-ристовувати ту ж процедуру для запису заклинань, які маєш підготованими, в нову Книгу заклинань. Для заповнення решти Книги заклинань необхідно знайти нові заклинання, щоб повернути все до попереднього стану. З цієї причини багато чарівників тримають запасні Книги заклинань у без-печних місцях.
>
>**Зовнішній вигляд Книги.** Твоя Книга заклинань є унікаль-ною збіркою заклинань, зі своїми декоративними завитка-ми і ремарками. Це може бути звичайна, обтягнута шкірою книга, яку ти отримав в подарунок від наставника, або об-плетений золотом том, який ти знайшов у стародавній біблі-отеці, або навіть зшита докупи збірка записів, зібрана ра-зом після втрати попередньої Книги заклинань в результаті нещасного випадку.

#### Магічна Традиція

Коли ти досягаєш 2 рівня, ти обираєш Магічну традицію, яка формує твою магічну практику за допомогою однієї з восьми шкіл: Видозміни, Виклику, Віщування, Втілення, Ілюзії, Некромантії, Огородження або Причарування. Детальніше про ці школи можна прочитати в кінці опису цього класу.

Твій вибір дає тобі нові уміння на 2, 6, 10 і 14 рівнях.

#### Підвищення Характеристик (Чарівник)

При досягненні 4, 8, 12, 16 і 19 рівнів ти можеш підвищити показник однієї зі своїх характеристик на 2 або показники двох характеристик на 1. Згідно правил, за допомогою цього уміння не можна підвищувати показник характеристики вище 20.

#### Майстерність Заклинателя

На 18 рівні ти досягаєш такої майстерності у втіленні деяких заклинань, що можеш виконувати їх необмежену кількість разів. Вибери одне заклинання чарівника 1-го рівня та одне заклинання чарівника 2 рівня, які є у твоїй Книзі заклинань. Ти можеш виконувати ці заклинання без підвищення їх рівня, не витрачаючи свої магічні слоти, за умови, що вони у тебе підготовані. Якщо ти хочеш виконувати ці заклинання з підвищеним рівнем, ти повинен витрачати магічні слоти, як це відбувається зазвичай.

Витративши 8 годин у навчанні, ти можеш замінити одне або обидва цих заклинання на твій вибір на заклинання таких же рівнів.

#### Фірмове Заклинання

Коли ти досягаєш 20 рівня, ти отримуєш владу над двома потужними заклинаннями і можеш виконувати їх без особливих зусиль. Обери два заклинання чарівника 3-го рівня зі своєї Книги заклинань, які стануть фірмовими заклинаннями. Для тебе ці заклинання завжди вважаються підготованим, і їх не треба враховувати в число підготованих заклинань. Ти можеш виконати кожне з цих фірмових заклинань 3 рівня, не витрачаючи магічні слоти. Якщо ти це робиш, ти вже не зможеш виконати фірмове заклинання повторно таким же способом, доки не завершиш короткий або тривалий відпочинок.

Якщо ти захочеш виконати одне з цих заклинань з підвищеним рівнем, ти повинен витратити магічний слот, як це відбувається зазвичай.

### Магічні Традиції

Вивчення чарівництва є настільки древнім, що сягає своїм корінням самих перших відкриттів магії смертними. Магія спирається на різні традиції, присвячені її комплексному вивченню.

Найбільш  поширені  магічні  традиції  в  мультивсесвіті обертаються навколо шкіл магії. Чарівники протягом століть каталогізували тисячі заклинань, групуючи їх по восьми так званих школах, як це описано в розділі 10. У деяких місцях ці традиції в буквальному сенсі є школами: один чарівник може пройти навчання в школі Ілюзії, а інший буде навчатися в місті зі школою Причарування. В інших установах школи більше схожі на факультети, що змагаються за студентів і фінансування. Навіть чарівники-одинаки, які вчаться у своїх вежах, використовують поділ магії по школах в навчальному процесі, так як заклинання кожної школи вимагають різного роду майстерності і методів.

#### Школа Втілення

Ти зосередив свої дослідження на магії, яка створює могутні стихійні ефекти, такі як крижаний холод, пекуче полум’я, гучний грім, тріскотливі блискавки та їдка кислота. Деякі втілювачі знаходять своє покликання в армії, йдучи на службу в артилерію і знищуючи ворожі армії здалеку. Інші ж використовують свої вражаючі можливості, щоб захистити слабких. А решта шукають свою власну вигоду стаючи бандитами, шукачами пригод або тиранами-початківцями.

##### Майстер Втілення

Коли ти вибираєш цю школу на 2 рівні, вартість і час, які ти витрачаєш на копіювання заклинань Втілення у твою Книгу заклинань, зменшуються вдвічі.

##### Побудова Заклинань

Починаючи з 2 рівня, коли ти виконуєш руйнівне заклинання, то можеш створити відносно безпечні ділянки всередині зони ураження, на які воно не вплине. При виконанні заклинання школи Втілення, яке впливає на інших істот, яких ти бачиш, ти можеш вибрати кількість істот, рівну 1 + рівень цього заклинання. Вибрані істоти автоматично досягають успіху в кидках рятунку від цього заклинання і не отримують ушкоджень, якщо навіть за описом заклинання повинні отримати половину ушкоджень при успіху.

##### Потужний Заговір

З 6 рівня твої заговори, які завдають ушкодження, впливають навіть на тих істот, які уникають основного ефекту. Якщо істота робить успішний кидок рятунку від твого заговору, вона усе одно отримує половину ушкоджень від нього (якщо є), проте вона не отримує додаткових ефектів від цього заговору.

##### Посилене Втілення

Починаючи з 10 рівня, коли ти здійснюєш кидок ушкоджень для заклинання школи Втілення, ти додаєш до одного з цих кидків свій модифікатор Інтелекту.

##### Перезавантаження

Починаючи з 14 рівня ти можеш збільшити силу своїх найпростіших заклинань. Коли ти виконуєш заклинання чарівника 5 рівня або нижчого, яке заподіює ушкодження, ти можеш заподіяти ним максимальних ушкоджень. Це уміння не поширюється на заговори.

Коли ти вперше використовуєш це уміння, воно не завдає тобі шкоди. Проте якщо ти повторно використовуєш його перед завершенням свого тривалого відпочинку, то ти отримуєш по 2к12 ушкоджень некротичною енергією за кожен рівень заклинання відразу після того, як його виконаєш. Кожен наступний раз, при використанні даного уміння до завершення твого тривалого відпочинку ці ушкодження некротичною енергією збільшуються на 1к12. Ці ушкодження ігнорують опір та імунітет.

![p1_c3_1]

<!--Image links ref-->

[p1_c3_1]: ../../assets/images/sp1_c3_1.jpg